# Риси

Більшість рис додає в певних ситуаціях модифікатори. Риси его купуються під час створення персонажа (іще це можливо за допомогою Очків результату) і залишаються з ним. Риси морфів застосовуються лише до певного морфа та впливають на Очки морфів, доступні при перевбиранні.

Частина рис має кілька цін, що відповідають різним рівням. Риса з ціною ОН 1/2/3 коштує 1&nbsp;ОН на 1 рівні, 2&nbsp;ОН на 2 рівні та 3&nbsp;ОН на 3 рівні.

Якщо не вказано інше, то одну рису можна взяти лише один раз. Модифікатори рис сумуються з іншими модифікаторами, якщо не вказано інше.

## Позитивні риси

Позитивні риси мають ціну в ОН або ОМ і дають бонуси.

<blockquote class="framed-table">

### Позитивні риси его

| Риса                                                                | Ціна в ОН | Ефект                                                                                                                                                                                                               |
| :------------------------------------------------------------------ | :-------: | :------------------------------------------------------------------------------------------------------------------------------------------------------------------------------------------------------------------ |
| [Високий больовий поріг](../04/28-traits.md#Високий-больовий-поріг) |    2/4    | Ігнорувати 1 модифікатор від рани за рівень.                                                                                                                                                                        |
| [Вища математика](../04/28-traits.md#Вища-математика)               |    2/4    | +10 до перевірок Знання і технічних навичок, що включають математику, за рівень.                                                                                                                                    |
| [Гарт](../04/28-traits.md#Гарт)                                     |     1     | Імунітет до стресу [або від відчуження, або від безпомічності, або від насильства](../12/18-mental-health.md#Категорії-стресу). -10 до перевірок ЗАВ і Вмовляння. Можна взяти кілька разів для різних типів стресу. |
| [Гіперлінгвістика](../04/28-traits.md#Гіперлінгвістика)             |   1/2/3   | +10 до перевірок ІНТ для розуміння незнайомих мов за рівень.                                                                                                                                                        |
| [Добрі інстинкти](../04/28-traits.md#Добрі-інстинкти)               |   1/2/3   | +5 до перевірок ІНТ за рівень.                                                                                                                                                                                      |
| [Домінантний штам](../04/28-traits.md#Домінантний-штам)             |     2     | Лише для асинхронів. +10 проти ексургентного вірусу, вище залежно від Рівня зараження.                                                                                                                              |
| [Емпатія](../04/28-traits.md#Емпатія)                               |   1/2/3   | +5 до перевірок ТЯМ за рівень.                                                                                                                                                                                      |
| [Жвавість](../04/28-traits.md#Жвавість)                             |   1/2/3   | +5 до перевірок РЕФ за рівень.                                                                                                                                                                                      |
| [Здоровий глузд](../04/28-traits.md#Здоровий-глузд)                 |     2     | Один раз за сесію можна попросити в майстра найкращої поради.                                                                                                                                                       |
| [Знайомство](../04/28-traits.md#Знайомство)                         |     1     | +10 до перевірок репутації щодо однієї з мереж, коли використовується знайомство. Можна взяти кілька разів.                                                                                                         |
| [Зоосеміотика](../04/28-traits.md#Зоосеміотика)                     |     1     | Немає модифікатора при використання псі щодо тварин повністю або повністю без інтелекту.                                                                                                                            |
| [Кмітливість](../04/28-traits.md#Кмітливість)                       |   1/2/3   | +5 за рівень до перевірок МИС.                                                                                                                                                                                      |
| [Натренованість](../04/28-traits.md#Натренованість)                 |   1/2/3   | +5 до перевірок СОМ за рівень.                                                                                                                                                                                      |
| [Непохитність](../04/28-traits.md#Непохитність)                     |   1/2/3   | +10 до перевірок ЗАВ проти страху.                                                                                                                                                                                  |
| [Обізнаність щодо морфа](../04/28-traits.md#Обізнаність-щодо-морфа) |     1     | Немає перевірок цілісності при вбиранні морфів одного певного типу.                                                                                                                                                 |
| [Патрон](../04/28-traits.md#Патрон)                                 |     6     | Вас підтримує впливова особа. Одна безплатна значна добродія за сюжетну лінію.                                                                                                                                      |
| [Пристосовність](../04/28-traits.md#Пристосовність)                 |    2/4    | Легше перевбирання. +10 за рівень до перевірок Цілісності та Стресу перевбирання.                                                                                                                                   |
| [Просторова уява](../04/28-traits.md#Просторова-уява)               |     2     | +10 до перевірок Знання і технічних навичок, що включають тривимірну уяву.                                                                                                                                          |
| [Професійна підготовка](../04/28-traits.md#Професійна-підготовка)   |     2     | Можна почати з однією навичкою понад 80, аж до максимуму 90.                                                                                                                                                        |
| [Псі-камуфляж](../04/28-traits.md#Псі-камуфляж)                     |    1/2    | -10 до виявлення за допомогою псі за рівень.                                                                                                                                                                        |
| [Псі-оборона](../04/28-traits.md#Псі-оборона)                       |    1/2    | +10 до спротиву псі за рівень.                                                                                                                                                                                      |
| [Псі](../04/28-traits.md#Псі)                                       |    2/4    | Можна використовувати навичку та фокуси Псі. Дивіться додаткові правила в описі.                                                                                                                                    |
| [Ресурси](../04/28-traits.md#Ресурси)                               |  2/4/6/8  | Кошти для отримання обладнання. Дивіться опис.                                                                                                                                                                      |
| [Рішучість](../04/28-traits.md#Рішучість)                           |   1/2/3   | +5 до перевірок ЗАВ за рівень.                                                                                                                                                                                      |
| [Ситуаційна обізнаність](../04/28-traits.md#Ситуаційна-обізнаність) |     1     | Немає модифікатора відволікання.                                                                                                                                                                                    |
| [Союзники](../04/28-traits.md#Союзники)                             |     4     | Вас підтримує група. Одна безплатна помірна добродія на сесію.                                                                                                                                                      |
| [Тваринна емпатія](../04/28-traits.md#Тваринна-емпатія)             |     1     | +10 до Екзотичної навички: Тваринництво і подібних перевірок.                                                                                                                                                       |
| [Тяга до дронів](../04/28-traits.md#Тяга-до-дронів)                 |     1     | Без перевірок цілісності при пханні дронів.                                                                                                                                                                         |
| [Холоднокровність](../04/28-traits.md#Холоднокровність)             |     2     | +5&nbsp;ЯСН, +1 Поріг травми, +10 Планка божевілля.                                                                                                                                                                 |
| [Чуття напряму](../04/28-traits.md#Чуття-напряму)                   |     1     | Завжди знати, де північ, верх, напрям стрілки тощо. +10 до перевірок, що включають орієнтування.                                                                                                                    |
| [Чуття небезпеки](../04/28-traits.md#Чуття-небезпеки)               |     1     | +10 до перевірок Спостережливості для уникнення сюрпризів.                                                                                                                                                          |

</blockquote>

<blockquote class="framed-table">

### Позитивні риси морфів

| Риса                                                                    | Ціна в ОМ | Ефект                                                                                 |
| :---------------------------------------------------------------------- | :-------: | :------------------------------------------------------------------------------------ |
| [Безневинний вигляд](../04/28-traits.md#Безневинний-вигляд)             |     1     | М'який. -10 до виявлення, впізнання, пригадування.                                    |
| [Високий больовий поріг](../04/28-traits.md#Високий-больовий-поріг)     |    2/4    | Ігнорувати 1 модифікатор рани за рівень.                                              |
| [Гнучкість](../04/28-traits.md#Гнучкість)                               |    1/2    | +10 до втечі з неволі, проникнення в маленькі простори, скручування тощо – за рівень. |
| [Дивовижний вигляд](../04/28-traits.md#Дивовижний-вигляд)               |    1/2    | +10 до перевірок Умовляння та Спонукання, коли вигляд має значення.                   |
| [Добрі інстинкти](../04/28-traits.md#Добрі-інстинкти)                   |   1/2/3   | +5 до перевірок ІНТ за рівень.                                                        |
| [Емпатія](../04/28-traits.md#Емпатія)                                   |   1/2/3   | +5 до перевірок ТЯМ за рівень.                                                        |
| [Жвавість](../04/28-traits.md#Жвавість)                                 |   1/2/3   | +5 до перевірок РЕФ за рівень.                                                        |
| [Кмітливість](../04/28-traits.md#Кмітливість)                           |   1/2/3   | +5 до перевірок МИС за рівень.                                                        |
| [Навичка-артефакт](../04/28-traits.md#Навичка-артефакт)                 |    1/2    | +10 до однієї вибраної майстром навички за рівень.                                    |
| [Натренованість](../04/28-traits.md#Натренованість)                     |   1/2/3   | +5 до перевірок СОМ за рівень.                                                        |
| [Покращена імунна система](../04/28-traits.md#Покращена-імунна-система) |    1/2    | +10 до спротиву хімікатам, хворобам, наркотикам і токсинам. Тільки для біоморфів.     |
| [Природний імунітет](../04/28-traits.md#Природний-імунітет)             |     1     | Імунітет до одного конкретного наркотика, хіміката чи токсина. Лише для біоморфів.    |
| [Псі-камуфляж](../04/28-traits.md#Псі-камуфляж)                         |    1/2    | -10 до виявлення за допомогою псі за рівень. Лише для морфів з біомізками.            |
| [Псі-оборона](../04/28-traits.md#Псі-оборона)                           |    1/2    | +10 до спротиву псі за рівень. Лише для морфів з біомізками.                          |
| [Рішучість](../04/28-traits.md#Рішучість)                               |   1/2/3   | +5 до перевірок ЗАВ за рівень.                                                        |
| [Смертельно небезпечний](../04/28-traits.md#Смертельно-небезпечний)     |     1     | +1к6&nbsp;ЗП у рукопашному бою.                                                       |
| [Тривкість](../04/28-traits.md#Тривкість)                               |    2/4    | +5&nbsp;МІЦ, також впливає на ПТ і ПС, дивіться опис.                                 |
| [Цифрова швидкість](../04/28-traits.md#Цифрова-швидкість)               |     1     | Часові рамки тенетних завдань знижені на 25%. Лише для інфоморфів.                    |
| [Швидке загоєння](../04/28-traits.md#Швидке-загоєння)                   |     1     | Лікуватися вдвічі швидше. Лише для біоморфів.                                         |

</blockquote>

### Безневинний вигляд

**Риса ▼ морфа • Ціна в ОМ: 1**

Завдяки масовому виробництву та обличчю, складеному з рис медіазірок, ваш штампований зовнішній вигляд такий буденний, що його неможливо вирізнити. Складно виокремити ваше банальне обличчя з натовпу, описати його або пригадати ще якісь фізичні деталі. Застосовуйте модифікатор −10 до перевірок, що використовуються для виявлення, опису або запам'ятовування вас; це не стосується пошуку за допомогою псі або тенет. Цю рису не можна використовувати для морфів з Доступністю нижче 50.

### Високий больовий поріг

**Риса ▲ его або ▼ морфа • Ціна в ОН або ОМ: 2/4**

Ви маєте високий больовий поріг, завдяки чому можете ігнорувати вплив болю на ваші здібності та концентрацію. Ви ігноруєте модифікатор −10 за рівень для 1 рани. Ця риса сумісна з іншими ефектами, що зменшують біль, але ігнорувати можна щонайбільше 3 рани.

### Вища математика

**Риса ▲ его • Ціна в ОН: 2/4**

Ви доволі добре справляєтеся з числами. Застосовуйте модифікатор +10 за рівень до перевірок навичок Знання та Технічних, що безпосередньо включають математику.

### Гарт

**Риса ▲ его • Ціна в ОН: 1**

Ви звикли до травми, але вона залишила свої сліди. Ви імунні до стресу або від відчуження, або від безпомічності, або від насильства (оберіть щось одне). Проте ваша перевірка ЗАВ зменшується на 10, і ви отримуєте модифікатор −10 до перевірок Умовляння. Цю рису можна взяти кілька разів для різних типів стресу; модифікатори сумуються.

### Гіперлінгвістика

**Риса ▲ его • Ціна в ОН: 1/2/3**

Ви маєте вроджений дар до лінгвістичних структур і синтаксису. Отримуєте модифікатор +10 до перевірок ІНТ за рівень, щоб розуміти загальне значення або суть повідомлень, вимовлених на мовах, які ви не знаєте – навіть чужинських. Ця риса не дає бонусів щодо письмових текстів або невербальних повідомлень (таких як спори Комісіонерів).

### Гнучкий

**Риса ▼ морфа • Ціна в ОМ: 1/2**

Цей морф особливо гнучкий і пластичний, здатний до граціозних скручувань і цікавих поз. На рівні 1 ви можете сідати на шпагат, курити ногами і втискуватися в маленькі, затісні простори. На рівні 2 ви – подвійносуглобовий майстер втеч. Застосовуйте модифікатор +10 за рівень до перевірок втечі з пут, вміщення в маленькі простори, скручування або інших дій, що вимагають гнучкості.

### Дивовижний вигляд

**Риса ▼ морфа • Ціна в ОМ: 1/2**

Відточений гарний вигляд – це дешево і поширено, але цей морф має фізичний вигляд, який можна описати як вражаючий, захопливий і незвичайний: навіть розкішні та витончені світські особи звертають увагу. Застосовуйте модифікатор +10 до перевірок Умовляння та Спонукання, коли ваша привабливість може вплинути на ситуацію. Синтморфи та морфи-піднесені можуть мати цю рису лише з рівнем 1.

### Добрі інстинкти

**Риса ▲ его або ▼ морфа • Ціна в ОН або ОМ: 1/2/3**

Інтуїція вас не підводить. Додайте +5 за рівень до перевірок ІНТ.

### Домінантний штам

**Риса ▲ его • Ціна в ОН: 2**

Ця риса доступна лише для персонажів з рисою Псі. Ваш штам Ваттса-Маклауда є ревнивим і агресивно опирається вашому зараженню іншими екссургентними штамами. Ви отримуєте модифікатор +10 до спротиву зараженню екссургентним вірусом. Збільшіть це до +20, якщо ваш Рівень зараження 33 або більше, +30 якщо 66 або більше.

### Емпатія

**Риса ▲ его або ▼ морфа • Ціна в ОН або ОМ: 1/2/3**

Ви інстинктивно співпереживаєте іншим. Додайте +5 за рівень до перевірок ТЯМ.

### Жвавість

**Риса ▲ его або ▼ морфа • Ціна в ОН або ОМ: 1/2/3**

Або ваш морф дуже спритний, або ви вмієте використовувати його рухливість на повну. Додайте +5 за рівень до перевірок РЕФ.

### Здоровий глузд

**Риса ▲ его • Ціна в ОН: 2**

Ваше вроджене почуття судження дає змогу не зважати на відволікання та інші фактори, що можуть вплинути на прийняття рішення. Один раз за сесію ви можете запитати у майстра, який вибір зробити або яку лінію дій обрати; майстер дасть вам чітку пораду на основі того, що знає ваш персонаж. Інший варіант: якщо ви збираєтесь прийняти рішення, що призведе до катастрофи, майстер може використати вашу безкоштовну підказку, аби попередити вас, що ви робите фатальну помилку.

### Знайомство

**Риса ▲ его • Ціна в ОН: 1**

Ви маєте особисте знайомство, на яке можете розраховувати. Воно дає модифікатор +10 до перевірок щодо однієї конкретної мережі репутації. Слід порадитися зі своїм майстром, щоб оформити природу цього знайомства та пояснити, чому воно вам допомагає. Майстер пильнує, щоб знайомством не зловживали, і може змушувати знайомство час від часу також звертатися до вас за допомогою. Цю рису можна взяти кілька разів.

### Зоосеміотика

**Риса ▲ его • Ціна в ОН: 1**

Ця риса доступна лише для персонажів, що мають рису Псі. Ви не отримуєте модифікаторів при використанні псі-фокусів на нерозумних або частково розумних тваринах.

### Кмітливість

**Риса ▲ его або ▼ форма • Ціна в ОН/ОМ: 1/2/3**

Ви маєте гострий розум. Додайте +5 за рівень до перевірок МИС.

### Навичка-артефакт

**Риса ▼ морфа • Ціна в ОМ: 1/2**

Цей морф має приховані навички, збережені в м'язовій пам'яті або як дані вищого рівня, які якимось чином не видаляються й не перезаписуються. Цю навичку, свідомо чи випадково, вибирає ігровий майстер; радимо брати навичку, пов'язану з найвищим пулом морфа. Ви отримуєте модифікатор +10 за рівень при використанні цієї навички. Цю рису можна взяти кілька разів для різних навичок.

### Натренованість

**Риса ▲ его або ▼ морфа • Ціна в ОН або ОМ: 1/2/3**

Або ваш морф у відмінній формі, або ви відмінно вмієте його використовувати. Додайте +5 за рівень до перевірок СОМ.

### Непохитність

**Риса ▲ его • Ціна в ОН: 1/2/3**

Ви смієтесь страхові в обличчя. Застосовуйте модифікатор +10 за рівень до перевірок ЗАВ та інших перевірок, що включають спротив страху, таких як перевірки Спонукання для залякування, псі-фокуси штибу Кошмару, а також деякі перевірки Стресу (на розсуд ігрового майстра; зазвичай невідоме, але іноді безпорадність чи насильство).

### Обізнаність щодо морфа

**Риса ▲ его • Ціна в ОН: 1**

Ви звикли до одного конкретного типу морфа (наприклад, стрибунів, іржавців, агентів або флексботів), і вам не потрібно робити перевірки Інтеграції, коли їх вбираєте. Цю рису можна взяти кілька разів для різних морфів.

### Патрон

**Риса ▲ его • Ціна в ОН: 6**

У вашому житті є впливова особа, на підтримку від якої час від часу можна розраховувати. Це може бути заможний член гіперелітної родини, бос тріади високого рангу чи нетворкер-анархіст із неперевершеною репутацією. Коли ви звертаєтесь до нього, патрон може використати свої зв'язки, забезпечити ресурси, з кимось познайомити або врятувати від неприємностей. Порадьтеся з майстром, щоб оформити цього НІПа та ваші відносини з ним, а також пояснити, чому він вас підтримує (родинні зобов'язання? дружба дитинства? ви колись врятували йому життя?).

Патрон надає одну безкоштовну значну [добродію](../15/13-networking.md#Добродії) за сюжетню лінію, без потреби перевірки. Майстри повинні пильнувати, щоб цією рисою не зловживали. Патронові байдуже на дрібніші прохання. Якщо персонаж занадто часто і занадто багато просить, підтримка патрона може вичерпатися. Час від часу патрон також може звертатися до персонажа по добродії.

### Покращена імунна система

**Риса ▼ морфа • Ціна в ОМ: 1/2**

Ця риса доступна лише для біоморфів. Ваша імунна система – міцна. Додайте +10 за рівень до спротиву хімікатам, хворобам, наркотикам і токсинам.

### Природний імунітет

**Риса ▼ морфа • Ціна в ОМ: 1**

Ця риса доступна лише для біоморфів. Ваша імунна система має природний імунітет до одного конкретного наркотика, хіміката або токсина. Коли ви зазнаєте впливу цього конкретного хіміката, отрути чи патогену, це на вас не впливає. Обговоріть це з майстром, щоб вибрати доречного агента; цей імунітет не можна застосовувати до нанонаркотиків чи нанотоксинів.

### Пристосовність

**Риса ▲ его • Ціна в ОН: 2/4**

Ви швидко пристосовуєтесь до нових морфів. Додайте +10 за рівень до перевірок [Цілісності](../15/02-resleeving.md#Перевірка-цілісності) та [Стресу перевбирання](../15/02-resleeving.md#Перевірка-стресу-перевбирання).

### Просторова уява

**Риса ▲ его • Ціна в ОН: 2**

Ви маєте талант для концептуалізації розмірів, відстаней, об'ємів і форм. Отримуєте модифікатор +10 за рівень при будь-яких перевірках навичок Знання або Технічних, що включають тривимірну візуалізацію.

### Професійна підготовка

**Риса ▲ его • Ціна в ОН: 2**

Ви отримали обширну підготовку в одній конкретній сфері. Ви можете підняти одну навичку понад 80, аж до максимуму 90, під час створення персонажа. Ця риса не збільшує навичку, вона лише підвищує максимум.

### Псі

**Риса ▲ его • Ціна в ОН: 2/4**

Ви заражені штамом Ваттса-Маклауда екссургентного віруса, який змінив структуру вашого мозку та покращив мисленнєві здібності. Ви можете вивчити [навичку Псі](../04/19-active-skill-list.md#Псі) та придбати псі-здібності, які називаються [фокусами](../14/06-psi-sleight-summaries.md). На рівні 1 ви можете використовувати лише фокуси псі-хі. На рівні 2 персонаж може використовувати фокуси як псі-хі, так і псі-гамма.

Сила Псі не позбавлена недоліків. Ви також повинні взяти негативну рису відповідно до вашого [підштаму](../14/02-watts-macleod-sub-strains.md) без бонусу до ОН. Ця обов'язкова риса не враховується відносно обмежень на риси ОН.

### Псі-камуфляж

**Риса ▲ его або ▼ морфа • Ціна в ОН або ОМ: 1/2**

Вас складніше виявити за допомогою псі-чуття. Застосовуйте модифікатор −10 за рівень до будь-яких спроб знайти або виявити вас за допомогою псі-фокусів. Коли це риса морфа, то взяти її може лише морфи з біологічними мізками.

### Псі-оборона

**Риса ▲ его або ▼ морфа • Ціна в ОН або ОМ: 1/2**

Your mind is inherently resistant to mental attacks and manipulations. Apply a +10 modifier per level to defense rolls against psi sleights. The morph trait is only available to morphs with biological brains.

Ваш розум має вроджену стійкість до ментальних атак і маніпуляцій. Застосовуйте модифікатор +10 за рівень до перевірок захисту від псі-фокусів. Коли це риса морфа, то взяти її може лише морфи з біологічними мізками.

### Ресурси

**Риса ▲ его • Ціна в ОН: 2/4/6/8**

Ви маєте певну кількість грошей, активів чи іншого багатства, які використовуються у внутрішній системі, гіперкорпораціях, Юпітерському просторі та на Екстропії. Це дає бонус у вигляді Очок морфа та Очок обладнання, рівних рівню риси, коли ви [здобуваєте морфів](../15/03-acquiring-morphs.md) та [обладнання](../16/02-acquiring-gear.md). Також ця риса дає регулярний дохід, який можна витрачати на придбання обладнання під час місій.

На рівні 1 можна витрачати до 2&nbsp;ОО на тиждень на предмети незначної складності, враховуючи часові рамки.

На рівні 2 можна витрачати до 3&nbsp;ОО на тиждень на предмети незначної або помірної складності, враховуючи часові рамки.

На рівні 3 можна витрачати до 5&nbsp;ОО на тиждень на предмети будь-якої складності, враховуючи часові рамки.

Рівень 4 такий же, як рівень 3, крім того, що також можна зробити доступними навіть рідкісні та регульовані речі (на розсуд ігрового майстра).

У більшості випадків придбання обладнання – це просто використання риси Ресурсів та очікування відповідної кількості часу, якщо бажаний предмет доступний ([Придбання обладнання під час місій](../16/02-acquiring-gear.md#Придбання-обладнання-під-час-місій)). Проте, якщо так вирішить майстер, використання Ресурсів може вимагати відповідної перевірки Вмовляння (щоб переконати іншу сторону поступитися предметом), або, можливо, перевірки Пошуку інформації (щоб знайти продавця).

Рівні 3 і 4 цієї риси відповідають кількості ресурсів, що робить вас багатієм. Щоб відобразити це, можна використати 2 свої тижневі ОО вкупі з очком Вужа для наративного контролю, щоб сказати, що у вас є предмет Помірної складності просто під рукою – вдома, в авто, в особистих речах. Ви повинні мати доступ до своїх особистих речей, а предмет (як і в усіх випадках використання Вужа для наративного контролю) повинен бути правдоподібним.

Ресурси також можуть накладати модифікатор на певні перевірки. Наприклад, якщо ви намагаєтесь підкупити бандита тріади або використати свій кредитний рейтинг, щоб організувати зустріч з потенційним бізнес-партнером, застосуйте модифікатор +10 за кожен рівень Ресурсів, яким володієте.

Хоча Ресурси – це абстрактна міра, гравці та майстри повинні використовувати її як приблизне мірило особистих активів та способу життя персонажа. Персонаж з рівнем 1 може мати власну кімнатку в поселенні-вулику або невелику квартиру в марсіанському куполі чи робітничому секторі О'Нілового циліндра, а також користуватися велосипедом або громадським транспортом. Персонаж з рівнем Ресурсів 2 може мати власне житло на невеликій станції або квартиру в більшому поселенні, а також мінікар або мотоцикл для пересування. Персонаж з рівнем 3 може мати великий житловий комплекс або кілька будинків, а також один або кілька транспортних засобів. Персонаж з рівнем 4 – багатій, він може мати невелике приватне поселення та навіть власний шатл.

На вашу рису Ресурсів можуть впливати події в грі. Якщо ваше житло зруйновано або ви натрапили на таємний скарб, то майстру варто відповідно змінити рівень вашої риси. Ви повинні заплатити додаткову ціну в Очках результату, якщо риса зростає, але отримуєте кредит Очок результату, якщо ваше багатство зменшується.

У відчайдушних обставинах ви також можете навмисно вичерпати свої Ресурси, щоб оновити щотижневі ОО та отримати щось, що терміново потрібно (або отримати це швидше). Це відображає втрату всіх або значної частини ваших активів без надії повернути їх і без компенсації Очками результату. Майстру слід зменшити рівень вашої риси Ресурсів на відповідну суму.

### Рішучість

**Риса ▲ его або ▼ морфа • Ціна в ОН або ОМ: 1/2/3**

Ви непорушні та стійкі. Додайте +5 за рівень до перевірок ЗАВ.

### Ситуаційна обізнаність

**Риса ▲ его • Ціна в ОН: 1**

Ви постійно перебуваєте в стані часткової обізнаності щодо того, що відбувається в навколишньому середовищі. Ви не отримуєте модифікатора Відволікання на перевірках Спостережливості, щоб помітити щось, навіть коли ваша увага зосереджена на чомусь іншому, або коли ви робите швидкі перевірки Спостережливості під час бою.

### Смертельно небезпечний

**Риса ▼ морфа • Ціна в ОМ: 1**

Цей морф завдає більше шкоди в рукопашному бою. Додайте +1к6&nbsp;ЗП до всіх кидків рукопашних пошкоджень.

### Союзники

**Риса ▲ его • Ціна в ОН: 4**

Ви або є частиною, або маєте відносини з групою, яка підтримує вас. Це може бути ваша колишня команда брамоходців, колишні колеги з дослідницького центру, злочинна банда, загін найманців, елітна соціальна кліка або щось подібне. Сама група повинна бути невеликою – найкраще 5-20 членів, і, безумовно, не більше 50 – хоча вона може бути частиною більшої організації (такої як картель або гіперкорпорація). Вона також не повинна бути надто впливовою або потужною (жодних лідерів Озми, рад директорів гіперкорпорацій або таємних ліг олігархів). Порадьтеся з ігровим майстром, щоб оформити свою історію та відносини з цією групою та пояснити, чому ви можете звернутися до них по допомогу.

Один раз за сесію ви можете розраховувати на підтримку цієї групи. Розглядайте це як аналогію до автоматично успішної помірної репутаційної [добродії](../15/13-networking.md#Добродії). Ваші зв'язки з цією групою двосторонні: час від часу від вас також будуть чекати виконання обов'язків для групи. Майстри повинні пильнувати, щоб союзниками не зловживали, і можуть використовувати їх як джерело поворотів сюжету та побічних місій.

### Тваринна емпатія

**Риса ▲ его • Ціна в ОН: 1**

Ви маєте інстинктивне відчуття для поводження та роботи з нерозумними тваринами. Додайте +10 до Екзотичної навички: Тваринництво і подібних перевірок навичок, коли взаємодієте або впливаєте на тварин.

### Тривкість

**Риса ▼ морфа • Ціна в ОМ: 2/4**

Цей морф може витримати більше фізичного знущання, ніж інші представники його типу. За кожен рівень збільшіть Міцність на 5. Це також збільшить Поріг ран (еквівалентно МІЦ ÷ 5) та Планку смерті (МІЦ × 1.5 для біоморфів, МІЦ × 2 для синтморфів).

### Тяга до дронів

**Риса ▲ его • Ціна в ОН: 1**

Ви маєте вроджений талант до пхання дронів. Вам не потрібно робити перевірки Цілісності при оперуванні ними.

### Холоднокровність

**Риса ▲ его • Ціна в ОН: 2**

Ви маєте добре налаштовану ментальну рівновагу. Отримуєте бонус +5 до своєї Ясності. Це також впливає на похідні характеристики, засновані на Ясності; збільшіть свій Поріг травми на 1 і Планку божевілля на 10.

### Цифрова швидкість

**Риса ▼ морфа • Ціна в ОМ: 1**

Ця риса доступна лише для інфоморфів. Ви звільнені від фізичних обмежень, тому зменшуєте часові рамки тенетних завдань на 25%. Це сумується зі зменшенням часу завдяки винятковим успіхам.

### Чуття напряму

**Риса ▲ его • Ціна в ОН: 1**

Ви завжди знаєте, де знаходиться верх, північ, напрямок обертання тощо, навіть якщо вас осліпили. Додайте +10 до перевірок Виживання, що включають орієнтування, й інших навичок для розуміння складних напрямків, читання карт, запам'ятовування маршрутів та повторного проходження шляхів, які вже пройдено.

### Чуття небезпеки

**Риса ▲ его • Ціна в ОН: 1**

Ви володієте інтуїтивним шостим чуттям, яке попереджає про наближення небезпеки. Воно дає модифікатор +10 до перевірок Спостережливості для уникнення [сюрпризів](../12/21-other-action-factors.md#Сюрприз).

### Швидке загоєння

**Риса ▼ морфа • Ціна в ОМ: 1**

Ця риса доступна лише для біоморфів. Морф відновлюється від пошкоджень швидше. Зменшіть часові рамки [загоєння](../12/17-healing-and-repair.md) вдвічі.

## Негативні риси

Негативні риси дають бонусні ОН або ОМ, але послаблюють вас.

<blockquote class="framed-table">

### Негативні риси его

| Риса                                                                                        | Бонус ОН | Ефект                                                                                                                 |
| :------------------------------------------------------------------------------------------ | :------: | :-------------------------------------------------------------------------------------------------------------------- |
| [Байдужість](../04/28-traits.md#Байдужість)                                                 |  1/2/3   | -5 за рівень до перевірок ТЯМ.                                                                                        |
| [Бойовий параліч](../04/28-traits.md#Бойовий-параліч)                                       |    4     | Перевірка ЗАВ для дій у кожному ходу дій в бою.                                                                       |
| [Вимушена поведінка](../04/28-traits.md#Вимушена-поведінка)                                 |  1/2/4   | Психохірургічно посилена поведінка чи емоція. Дивіться опис.                                                          |
| [Відсутність страхування від смерті](../04/28-traits.md#Відсутність-страхування-від-смерті) |    2     | При загибелі ваше перестановлення та кількість ОМ при цьому залежать від рішення майстра.                             |
| [Ворог](../04/28-traits.md#Ворог)                                                           |    2     | Вас переслідує ворожий НІП.                                                                                           |
| [Вразливість](../04/28-traits.md#Вразливість)                                               |   1/2    | -10 за рівень до перевірок ІНТ для опору зламам-василіскам.                                                           |
| [Забудькуватість](../04/28-traits.md#Забудькуватість)                                       |    2     | Додаткові -10 до перевірок Спостережливості, коли є відволікання, та перевірок Сюрпризу.                              |
| [Залежність](../04/28-traits.md#Залежність)                                                 |  1/2/4   | -10 за рівень без регулярної дози; дивіться додаткові ефекти в описі.                                                 |
| [Запаморочення від ВР](../04/28-traits.md#Запаморочення-від-ВР)                             |    2     | Модифікатор -30 при використанні ЗД або ВР; -10 для ДР. Перевірка СОМ або втрата дієздатності.                        |
| [Кволість](../04/28-traits.md#feebleness)                                                   |  1/2/3   | -5 за рівень до перевірок СОМ.                                                                                        |
| [Криза ідентичності](../04/28-traits.md#Криза-ідентичності)                                 |    1     | Проблеми з адаптуванням до фізіології нового морфа, -10, коли це доречно.                                             |
| [Наївність щодо реального світу](../04/28-traits.md#Наївність-щодо-реального-світу)         |    2     | Майстер може давати хибну інформацію раз за сесію.                                                                    |
| [Неврологічний розлад](../04/28-traits.md#Неврологічний-розлад)                             |    2     | Ви маєте якогось роду невиліковний неврологічний розлад; дивіться опис.                                               |
| [Нестабільність](../04/28-traits.md#Нестабільність)                                         |   2/4    | −5&nbsp;ЯСН, −1 Поріг травми і −10 Планка божевілля за рівень.                                                        |
| [Нещастя](../04/28-traits.md#Нещастя)                                                       |    6     | Не можна використовувати пули для розвороту кидків костей.                                                            |
| [Низький больовий поріг](../04/28-traits.md#Низький-больовий-поріг)                         |    4     | Додатковий модифікатор -10 за кожну рану.                                                                             |
| [Обмеження поведінки](../04/28-traits.md#Обмеження-поведінки)                               |  1/2/4   | Психохірургічно обмежена поведінка чи емоції. Дивіться опис.                                                          |
| [Погана координація](../04/28-traits.md#Погана-координація)                                 |  1/2/3   | -5 за рівень до перевірок РЕФ.                                                                                        |
| [Погані інстинкти](../04/28-traits.md#Погані-інстинкти)                                     |  1/2/3   | -5 за рівень до перевірок ІНТ.                                                                                        |
| [Полохливість](../04/28-traits.md#Полохливість)                                             |  1/2/3   | -5 за рівень до перевірок ЗАВ.                                                                                        |
| [Психічний розлад](../04/28-traits.md#Психічний-розлад)                                     |    2     | Виберіть один [розлад](../12/20-disorders.md).                                                                        |
| [Псі-вразливість](../04/28-traits.md#Псі-вразливість)                                       |   1/2    | -10 за рівень до спротиву псі.                                                                                        |
| [Редаговані спогади](../04/28-traits.md#Редаговані-спогади)                                 |    1     | Ви втратили частину спогадів, з власної волі або ні.                                                                  |
| [Розлад перевбирання](../04/28-traits.md#Розлад-перевбирання)                               |  2/4/6   | -10 за рівень при перевірках Цілісності та Стресу перевбирання.                                                       |
| [Тупоумство](../04/28-traits.md#Тупоумство)                                                 |  1/2/3   | -5 за рівень до перевірок МИС.                                                                                        |
| [Чорна мітка](../04/28-traits.md#Чорна-мітка)                                               |  1/2/3   | Модифікатор -10 за рівень до взаємодії з однією фракцією.                                                             |
| [Чорний список](../04/28-traits.md#Чорний-список)                                           |   1/4    | Не можна мати рейтинг репутації в одній з мереж репутації (вище значення – якщо це мережа репутації власної фракції). |

</blockquote>

<blockquote class="framed-table">

### Негативні риси морфів

| Риса                                                                  | Бонус ОМ | Ефект                                                                                                                                    |
| :-------------------------------------------------------------------- | :------: | :--------------------------------------------------------------------------------------------------------------------------------------- |
| [Байдужість](../04/28-traits.md#Байдужість)                           |  1/2/3   | -5 за рівень до перевірок ТЯМ.                                                                                                           |
| [Важка форма алергії](../04/28-traits.md#Важка-форма-алергії)         |   2/4    | -30 при контакті з алергеном плюс перевірка СОМ або анафілактичний шок; смерть за 2к10 хвилин без медичної допомоги. Лише для біоморфів. |
| [Вимушена поведінка](../04/28-traits.md#Вимушена-поведінка)           |  1/2/4   | Психохірургічно посилена поведінка чи емоція. Дивіться опис.                                                                             |
| [Вік](../04/28-traits.md#Вік)                                         |    4     | -10 до фізичних дій. Лише для простаків і зростків.                                                                                      |
| [Генетична вада](../04/28-traits.md#Генетична-вада)                   |   1/2    | Морф має незначні або суттєві проблеми зі здоров'ям. Лише для простаків.                                                                 |
| [Гіперчутливість](../04/28-traits.md#Гіперчутливість)                 |    3     | Імпланти не дозволені. Лише для біоморфів.                                                                                               |
| [Головна кінцівка](../04/28-traits.md#Головна-кінцівка)               |    1     | -20 до перевірок щодо неголовних кінцівок.                                                                                               |
| [Екзотична морфологія](../04/28-traits.md#Екзотична-морфологія)       |  2/4/6   | -10 за рівень до перевірок Цілісності.                                                                                                   |
| [Залежність](../04/28-traits.md#Залежність)                           |  1/2/4   | -10 за рівень без регулярної дози; дивіться додаткові ефекти в описі. Лише для біоморфів.                                                |
| [Заплановане старіння](../04/28-traits.md#Заплановане-старіння)       |    1     | Поступова втрата пулів і накопичення ран кожного місяця, проведеного без обслуговування.                                                 |
| [Збій навички](../04/28-traits.md#Збій-навички)                       |   1/2    | -10 за рівень до однієї вибраної майстром навички                                                                                        |
| [Кволість](../04/28-traits.md#Кволість)                               |  1/2/3   | -5 за рівень до перевірок СОМ.                                                                                                           |
| [Космічна хвороба](../04/28-traits.md#Космічна-хвороба)               |    2     | -10 при мікрогравітації; перевірка СОМ або втрата дієздатності на першу годину. Лише для біоморфів.                                      |
| [Невід'ємні вади](../04/28-traits.md#Невідємні-вади)                  |    2     | 10% шансу отримання рани щоразу, коли випадає критичний провал. Лише для синтморфів.                                                     |
| [Нелюдська біохімія](../04/28-traits.md#Нелюдська-біохімія)           |   2/4    | -10 до перевірок Медицини, а якщо не ссавець – -20. Лише для біоморфів.                                                                  |
| [Непривабливість](../04/28-traits.md#Непривабливість)                 |   1/2    | -10 до перевірок Умовляння та Спонукання, коли важливий зовнішній вигляд.                                                                |
| [Низький больовий поріг](../04/28-traits.md#Низький-больовий-поріг)   |    4     | Додатковий модифікатор -10 за кожну рану.                                                                                                |
| [Обмеження поведінки](../04/28-traits.md#Обмеження-поведінки)         |  1/2/4   | Психохірургічно обмежена поведінка чи емоції. Дивіться опис.                                                                             |
| [Погана координація](../04/28-traits.md#Погана-координація)           |  1/2/3   | -5 за рівень до перевірок РЕФ.                                                                                                           |
| [Погані інстинкти](../04/28-traits.md#Погані-інстинкти)               |  1/2/3   | -5 за рівень до перевірок ІНТ.                                                                                                           |
| [Полохливість](../04/28-traits.md#Полохливість)                       |  1/2/3   | -5 за рівень до перевірок ЗАВ.                                                                                                           |
| [Пропрієтарні технології](../04/28-traits.md#Пропрієтарні-технології) |    2     | -20 до перевірок Апаратури, ремонтники не допоможуть. Лише для синтморфів.                                                               |
| [Псі-вразливість](../04/28-traits.md#Псі-вразливість)                 |   1/2    | -10 за рівень до спротиву псі. Лише для морфів з біомізками.                                                                             |
| [Ризик зараження](../04/28-traits.md#Ризик-зараження)                 |   1/2    | -10 за рівень до перевірок СОМ для опору біологічному екссургентному вірусу.                                                             |
| [Слабка імунна система](../04/28-traits.md#Слабка-імунна-система)     |   1/2    | -10 за рівень до опору хімікатам, хворобам, наркотикам і токсинам. Лише для біоморфів.                                                   |
| [Спогади-артефакт](../04/28-traits.md#Спогади-артефакт)               |    1     | Раз на сесію пригадувати минуле чужого его; перевірка МИС або ЗС 1к6.                                                                    |
| [Субтильність](../04/28-traits.md#Субтильність)                       |   2/4    | -5&nbsp;МІЦ, також впливає на ПР і ПС, дивіться опис.                                                                                    |
| [Тупоумство](../04/28-traits.md#Тупоумство)                           |  1/2/3   | -5 за рівень до перевірок МИС.                                                                                                           |

</blockquote>

### Байдужість

**Риса ▲ его або ▼ морфа • Бонус в ОН або ОМ: 1/2/3**

Вам нерідко бракує соціальної уважності. Застосовуйте модифікатор -5 за рівень до перевірок ТЯМ.

### Бойовий параліч

**Риса ▲ его • Бонус ОН: 4**

В бою та стресових ситуаціях ви завмираєте, неначе кролик перед удавом. Кожного разу, коли починається насильство, коли вас захоплюють зненацька, або коли на карту поставлені життя, ви повинні кожний хід робити перевірку ЗАВ, щоб мати змогу діяти чи ще якось відповідати. Якщо ця перевірка провалюється, ви втрачаєте дію та просто стоїте, неспроможні відреагувати на ситуацію.

### Важка форма алергії

**Риса ▼ морфа • Бонус ОМ: 2/4**

Ця риса доступна лише для біоморфів. Біохімія такого морфа страждає від важкої форми алергічної реакції (анафілаксії), коли вступає в контакт (торкається, вдихає чи споживає) з конкретним алергеном. На рівні 1 алерген може бути непоширеним (певні наркотики, укуси комах). На рівні 2 він повинен бути поширеним (пил, шерсть, пилок рослин, певна їжа, нанорої, латекс). Порадьтеся з ігровим майстром, щоб вибрати алерген, що підходить для вашої гри. Якщо ви вступаєте в контакт з алергеном, то покриваєтесь висипкою, маєте труднощі з диханням (модифікатор -30 під час контакту та 10 хвилин після), і повинні пройти перевірку СОМ або впасти в анафілактичний шок (втрата свідомості, смерть настає від дихальної недостатності за 2к10 хвилин, якщо не застосувати медичну допомогу в формі успішної перевірки Медицини: Парамедик).

### Вимушена поведінка

**Риса ▲ его або ▼ морфа • Бонус в ОН або ОМ: 1/2/4**

Ваша поведінка вбо настрій змінені. Це може бути пов'язано з обробкою та перепрограмуванням шляхом [психохірургії](../15/05-psychosurgery.md) з прискоренням часу, наркотиками, генетичними модифікаціями, псі, або іншими чинниками. Це може бути свідомим вибором, або ж може бути накладено проти вашої волі. Порадьтеся з ігровим майстром, щоб визначити конкретну емоцію (наприклад, щастя, задоволення, любов) або поведінку (наприклад, агресія, відданість, цікавість, організованість, вірність). Застосовуйте модифікатор -10 за рівень до всіх дій, коли ви стримуєтеся від цієї поведінки чи емоції.

**Рівень 1**: Ви прагнете вдатися до цієї поведінки та пов'язуєте її з позитивними почуттями; емоції підсилюються.

**Рівень 2**: Вами керує прагнення до конкретної поведінки; емоції перебільшені. Стримування вимагає перевірки ЗАВ.

**Рівень 3**: Ця поведінка – нав'язується; емоції – компульсивні та тривалі. Якщо ви стримуєтесь від цієї поведінки чи емоції, то отримуєте ЗС 1к6.

Ця риса може бути взята кілька разів для різних поведінок.

### Відсутність страхування від смерті

**Риса ▲ его • Бонус ОН: 2**

Або ви бідні, або біоконсерватор, або вам подобається небезпечне життя. У вас немає ніякого страхового покриття резервного копіювання чи подібної підготовки. Якщо ви загинете, то порятунок вашого стека та перестановлення вашого его цілком залежать від обставин та ігрового майстра. Вас можуть відновити з суттєво меншою кількістю ОМ або взагалі залишити мертвими.

### Вік

**Риса ▼ морфа • Бонус ОМ: 4**

Ця риса може застосовуватися лише до морфів простаків і зростків. Морф фізично постарів і не був омолоджений. Старі морфи стають все більш рідкісними, хоча деякі люди беруть їх на озброєння, сподіваючись викликати повагу. Застосовуйте модифікатор -10 до всіх фізичних дій.

### Ворог

**Риса ▲ его • Бонус ОН: 2**

Вас досі переслідує ворог із минулого. Порадьтеся з ігровим майстром, щоб визначити подробиці цієї ворожнечі. Майстру варто використати цього ворога як додаткову загрозу, несподіванку та перешкоду.

### Вразливість

**Риса ▲ его • Бонус ОН: 1/2**

Операційна система вашого мозку вразлива до експлойтів. Застосовуйте модифікатор -10 за рівень до перевірок ІНТ, що робляться для опору зламам-василіскам.

### Генетична вада

**Риса ▼ морфа • Бонус ОМ: 1/2**

Ця риса доступна лише для простаків. Морф не був генетично виправлений і страждає від генетичного розладу чи іншого мутаційного порушення. Порадьтеся з ігровим майстром, щоб визначити розлад, який підходить для вашої гри. Деякі можливі варіанти: серцева недостатність, діабет, муковісцидоз, серпоподібноклітинна анемія, артеріальна гіпертензія, гемофілія, дальтонізм. Рівень 1 застосовується до генетичних розладів, які створюють незначні складнощі чи нечасті проблеми зі здоров'ям (застосовуйте модифікатор ослаблення -10 у певних обставинах). Рівень 2 – для вад, які суттєво утруднюють функціонування чи завдають хронічних проблем зі здоров'ям (постійний модифікатор ослаблення -10 або нечастий -20). Ігровий майстер визначає конкретний вплив розладу на гру.

### Гіперчутливість

**Риса ▼ морфа • Бонус ОМ: 3**

Ця риса доступна лише для біоморфів. Цей морф відкидає імпланти, які не є частиною його дизайну. Він не може бути модифікований додатковими біотехнічними, кібернетичними чи нанотехнічними модифікаціями.

### Головна кінцівка

**Риса ▼ морфа • Бонус ОМ: 1**

Або через генетику, або через збій цей морф є праворуким, ліворуким або має подібну головну кінцівку. Ви отримуєте модифікатор -20 до всіх дій, що виконуються неголовною кінцівкою.

### Екзотична морфологія

**Риса ▼ морфа • Бонус ОМ: 2/4/6**

Цей морф суттєво фізіологічно (а можливо, що й нейрологічно) відрізняється від базових людських форм, до вбирання в які звикли транслюди. Ви отримуєте модифікатор -10 за рівень до [перевірок Цілісності](../15/02-resleeving.md#Перевірка-цілісності), коли вбираєтеся в цього морфа. Цей модифікатор не застосовується до оригінального морфа для персонажів-підвищених та інфожиття. Цю рису не можна застосовувати до морфів, для яких вона не вказана.

### Забудькуватість

**Риса ▲ его • Бонус ОН: 2**

Ви забудькуваті щодо подій навколо і чого завгодно, крім того, на чому зосереджені. Застосовуйте модифікатор -10 до перевірок Спостережливості проти сюрпризів і збільшіть свій модифікатор відволікання до -30.

### Залежність

**Риса ▲ его або ▼ морфа • Бонус в ОН або ОМ: 1/2/4**

Ви маєте патологічну залежність від [прапарата](../16/15-chemicals-drugs-and-toxins.md#Залежність-і-зловживання), стимулу (наприклад, ЗД, ВР) або діяльності (наприклад, використання тенет, вмирання) в такій мірі, яка впливає на ваше фізичне або психічне здоров'я. Залежність має дві форми: психічна (впливає на его) і фізична (впливає на біоморфа). Порадьтеся з ігровим майстром, щоб вибрати залежність, яка підходить для вашої гри.

Ви повинні потурати своїй залежності з регулярною частотою, згідно її рівня, або почнеться синдром відміни. Ломка завдає модифікатор -10 за рівень.

**Рівень 1: Раз на тиждень.** Ваша незначна залежність в основному тримається під контролем: вона не руйнує вашого життя, хоча може створювати труднощі. Ви, можливо, навіть не помічаєте або не визнаєте, що маєте проблему.

**Рівень 2: Раз на день.** Ваша помірна залежність – у повному розпалі, вона нерідко змушує вас нехтувати іншими аспектами життя.

**Рівень 3: Раз на 6 годин.** Ви стикаєтеся з сильною жадобою, живете заради наступної дози і йдете шляхом саморуйнування.

Залежність активується так само, як і [розлади](../12/20-disorders.md). Серед її іскор – присутність об'єкта залежності, страх, розчарування, безпомічність і насильство.

Кожна залежність має різні форми, залежно від персонажа та джерела. Тривала залежність може призвести до фізичної або психічної шкоди (модифікаторів ослаблення або зведення до перевірок СОМ чи ЗАВ) і сформувати толерантність, вимагаючи збільшення дози. Майстер може вирішити, що потрібно робити перевірки ЗАВ, щоб уникнути підвищення рівня залежності. Синдром відміни також може накладати додаткові ефекти, такі як коливання настрою, компульсивна поведінка або нудота.

Можна кинути звичку, утримуючись від неї 1 тиждень за кожний її рівень. Проте спротив жадобі вимагає щоденної перевірки ЗАВ, модифікованої модифікатором залежності джерела. Проте коли залежність подолано, завжди є можливість рецидиву. Майстри можуть вимагати перевірок ЗАВ, коли ви безпосередньо спокушаєтесь чи переживаєте суттєвий стрес або психічну травму.

Коли ви відвантажуєтесь, створюєте двійника чи перевбираєтесь, то всі психічні залежності залишаються з вашим его чи двійником; фізичні залежності залишаються з морфом. Цю рису можна взяти кілька разів для різних залежностей. Версія риси для морфа застосовується лише до біоморфів.

### Запаморочення від ВР

**Риса ▲ его • Бонус ОН: 2**

Ви відчуваєте сильні запаморочення та нудоту, коли користуєтеся будь-якого роду віртуальною реальністю чи ЗД. Застосовуйте модифікатор -30 до своїх дій, коли користуєтеся ВР чи ЗД. Якщо ви користуєтеся ВР чи ЗД тривалий час (більше години), то повинні пройти перевірку СОМ або втратити дієздатність на 10 хвилин. Вас паморочить навіть від ДР; отримайте модифікатор -10, коли користуєтеся ДР.

### Заплановане старіння

**Риса ▼ морфа • Бонус ОМ: 1**

Цей морф зроблений так, щоб йому регулярно була потрібна пакетна генетична терапія чи пропрієтарне обслуговування, бо інакше його ефективність буде падати. Розглядайте це як добродію Середньої складності кожен місяць. За кожен місяць, в якому це пропущено, зменшуйте пул морфа на 1 (ігровий майстер вирішує, який саме пул). Якщо пули зменшились до 0, цей морф отримує 1 рану на місяць, яку не можна полагодити чи загоїти. Такі рани проявляються як біль у суглобах, нейродеградація, пухлини та інші розлади. Коли накопичуються 4 рани, морф стає неспроможним. Генна терапія або сеанс обслуговування від ліцензованого гіперкорпорацією постачальника послуг (або пірата з чорного ринку) відновить такого морфа до повної функціональності.

### Збій навички

**Риса ▼ морфа • Бонус ОМ: 1/2**

Залізо або мозкова структура морфа має певну невиправну ваду, яка заважає використанню певної навички, вибраної свідомо чи випадково ігровим майстром. Застосовуйте модифікатор -10 за рівень до використання цієї навички.

### Кволість

**Риса ▲ его або ▼ морфа • Бонус в ОН або ОМ: 1/2/3**

Або ваш морф слабкий, або ви не вмієте використовувати його силу. Застосовуйте модифікатор -5 за рівень до перевірок СОМ.

### Космічна хвороба

**Риса ▼ морфа • Бонус ОМ: 2**

Ця риса доступна лише для біоморфів. Цей морф страждає від космічної хвороби та погано переносить невагомість. Застосовуйте модифікатор ослаблення -10 до перевірок СОМ в будь-якому мікрогравітаційному середовищі. Крім цього, перший раз, коли вам потрібно адаптуватися чи витримати надмірний рух у мікрогравітації, ви повинні пройти перевірку СОМ або провести 1 годину, відчуваючи нудоту.

### Криза ідентичності

**Риса ▲ его • Бонус ОН: 1**

Перевбирання – нелегкий процес. Ви застрягли з ментальним образом вашого оригінального тіла і маєте труднощі з адаптацією до вигляду та фізіології нового морфа. Вам складно впізнати себе в дзеркалі, на фотографіях чи в сенсорних потоках. Ви також схильні рухатися неприродним для вашої нової форми чином, наприклад, намагатися ходити замість використання нових кінцівок чи реактивних систем, забувати нахилятися, коли проходите через двері, дивуватися від нових сенсорних відчуттів тощо. Цю рису слід відігравати відповідно, і страждати від модифікатора -10 до відповідних дій.

### Наївність щодо реального світу

**Риса ▲ его • Бонус ОН: 2**

Ви або маєте дуже обмежений особистий досвід у реальному (фізичному) світі, або провели у ВР так багато часу, що ваша ефективність в реальному житті постраждала. Вам не вистачає розуміння багатьох фізичних властивостей, соціальних нюансів та інших чинників, які більшість людей сприймає як даність. Така нестача здорового глузду може призвести до неправильного розуміння того, як працює пристрій, або неправильного тлумачення мови тіла.

Раз на ігрову сесію ігровий майстер може навмисно заплутати вас, даючи опис певної речі чи соціальної взаємодії. Такий обман представляє ваше нерозуміння ситуації та повинен відіграватись відповідно, навіть тоді, коли гравець знає про помилку свого персонажа.

### Невід'ємні вади

**Риса ▼ морфа • Бонус ОМ: 2**

Ця риса доступна лише для синтморфів. Цей морф має невиправні вади та неминуче ламається. Кожного разу, коли випадає критичний провал, є 10% шансу, що морф також отримає поранення.

### Неврологічний розлад

**Риса ▲ его • Бонус ОН: 2**

Ви страждаєте від певного неврологічного розладу, який ще не можна вилікувати. Цей розлад є частиною вашого его і залишається навіть після перевбирання. Він може бути спадковим, бути наслідком погано зробленого морфа чи імпланта, або ж зараження нановірусом під час Краху. Порадьтеся з ігровим майстром, щоб визначити певний розлад, який підходить для вашої гри. Майстер може накладати модифікатори ослаблення (зазвичай -10) відповідно до розладу. Деякі можливі варіанти:

**Амузія**: Ви не можете створювати чи розуміти музику. Автоматичний провал перевірок навичок, пов'язаних з музикою.

**Брак відчуття глибини**: Вам складно оцінити відстань. Подвоюйте модифікатори дальності.

**Брак упізнання облич**: Ви не можете розрізняти обличчя. Модифікатор -10 до візуальних перевірок Спостережливості, що включають ідентифікацію особи.

**Коливання настрою**: Ваші емоції змінюються швидко і суттєво. Модифікатор -10 до перевірок ЗАВ проти Спонукання.

**Колірна сліпота**: Ви не розрізняєте кольори, але бачите відтінки яскравості. Модифікатор -10 до візуальних перевірок Спостережливості.

**Логорея:** Ви використовуєте надто багато слів, а іноді не можете припинити говорити. Модифікатор -10 до перевірок Умовляння та вербальних перевірок Спонукання.

**Повторювана поведінка**: Ви мимоволі повторюєте свої дії. Зробіть перевірку МИС, щоб уникнути повторення дій, коли перебуваєте під тиском.

**Синестезія**: Деякі типи чуттів змішуються з іншими феноменами сприйняття.

**Часткова афазія**: Ви іноді маєте труднощі в спілкуванні чи використанні слів. Модифікатор -10 до перевірок Умовляння та вербальних перевірок Спонукання.

Цю рису можна взяти кілька разів для різних розладів.

### Нелюдська біохімія

**Риса ▼ морфа • Бонус ОМ: 2/4**

Ця риса доступна лише для біоморфів. Цей морф має суттєві фізіологічні та генетичні відмінності від людських морфів. Рівень 1 застосовується до нелюдських морфів. Рівень 2 застосовується до морфів-нессавців. Застосовуйте модифікатор -10 за рівень до перевірок Медицини. Деякі наркотики, токсини, хімікати та медичні процедури можуть не діяти на вас, або діяти інакше (на розсуд ігрового майстра). Цю рису не можна застосовувати до морфів, для яких вона не вказана.

### Непривабливість

**Риса ▼ морфа • Бонус ОМ: 1/2**

Навіть попри те, що точений добрий вигляд легко купується, цей морф відразливо непривабливий чи погано спроєктований, викликаючи неприязнь чи навіть огиду у інших. Застосовуйте модифікатор -10 до перевірок Умовляння та Спонукання, коли ваша потворність може повпливати. Рівень 1 цієї риси застосовується лише до піднесених і синтморфів; рівень 2 – до гуманоїдних біоморфів.

### Нестабільність

**Риса ▲ его • Бонус ОН: 2/4**

Ваш психічний фундамент має серйозні тріщини. Знизьте свою Ясність на 5 за рівень. Також це впливає на похідні характеристики, засновані на Ясності; знизьте Поріг травми на 1 і свою Планку божевілля на 10 за рівень.

### Нещастя

**Риса ▲ его • Бонус ОН: 6**

Таке чувство, шо всесвіт наказує вас за шось. Ви не можете використовувати пули для розвороту кидків костей.

### Низький больовий поріг

**Риса ▲ его або ▼ морфа • Бонус в ОН або ОМ: 4**

Біль – ваш ворог. У вас дуже низький поріг болю; збільшуйте модифікатор для кожної отриманої рани на додаткові -10 (таким чином персонаж отримує -20 з однією раною, -40 з другою, -60 з третьою і т.д.).

Крім цього, ви отримуєте модифікатор -30 як до перевірок СОМ, так і до інших перевірок, що включають опір болю. Версія цієї риси для морфа доступна лише для біоморфів.

### Обмеження поведінки

**Риса ▲ его або ▼ морфа • Бонус в ОН або ОМ: 1/2/4**

Ваша поведінка вбо настрій змінені. Це може бути пов'язано з обробкою та перепрограмуванням шляхом [психохірургії](../15/05-psychosurgery.md) з прискоренням часу, наркотиками, генетичними модифікаціями, псі, або іншими чинниками. Це може бути свідомим вибором, або ж може бути накладено проти вашої волі. Порадьтеся з ігровим майстром, щоб визначити конкретну емоцію (наприклад, сум, тривожність, гнів, стриманість) чи поведінку (наприклад, агресія, крадіжка, харчування, брехня, вживання певного наркотику). Застосовуйте модифікатор -10 за рівень до всіх дій, коли поведінки чи емоції не вдалось уникнути.

**Рівень 1**: Ви змушені уникати цієї поведінки та пов'язувати її з негативними емоціями; емоції обмежені.

**Рівень 2**: Вам заблокована конкретна поведінка; емоції пригнічені. Для переходу до цієї поведінки необхідна перевірка ЗАВ.

**Рівень 3**: Ви нездатні до певної поведінки; емоції вилучені. Якщо вас змушують займатися цією поведінкою чи відчувати цю емоцію, отримайте ЗС 1к6.

Ця риса може бути взята кілька разів для різних поведінок.

### Погана координація

**Риса ▲ его або ▼ морфа • Бонус в ОН або ОМ: 1/2/3**

Або ви, або ваш морф має вроджену незграбність. Застосовуйте модифікатор -5 за рівень до перевірок РЕФ.

### Погані інстинкти

**Риса ▲ его або ▼ морфа • Бонус в ОН або ОМ: 1/2/3**

Ваше вроджене чуття не працює. Застосовуйте модифікатор -5 за рівень до перевірок ІНТ.

### Полохливість

**Риса ▲ его або ▼ морфа • Бонус в ОН або ОМ: 1/2/3**

У вас слабка воля, вас легко залякати. Застосовуйте модифікатор -5 за рівень до перевірок ЗАВ.

### Пропрієтарні технології

**Риса ▼ морфа • Бонус ОМ: 2**

Ця риса доступна лише для синтморфів. Цей морф зроблений з нестандартними специфікаціями, що робить більшість сучасних інструментів та програмного забезпечення несумісними з ним. Це свідоме проєктне рішення, щоб зробити користувача залежним від виробника для ремонту та оновлень. Ремонтні нанорої тут не допоможуть, а перевірки Апаратури: Робототехніка отримують модифікатор -20.

### Психічний розлад

**Риса ▲ его • Бонус ОН: 2**

Ви маєте психічний розлад, пов'язаний з минулим травматичним досвідом. Виберіть один з розладів, перелічених на сторінці [Розладів](../12/20-disorders.md). Цю рису можна взяти кілька разів для різних розладів.

### Псі-вразливість

**Риса ▲ его або ▼ морфа • Бонус в ОН або ОМ: 1/2**

Псі-фокуси особливо ефективні проти вашої структури мозку. Застосовуйте модифікатор -10 за рівень при спротиві псі. Цю рису можна взяти для морфа лише у випадку морфів з біологічними мізками.

### Редаговані спогади

**Риса ▲ его • Бонус ОН: 1**

Колись у минулому певні спогади були стратегічно вилучені чи ще якось втрачені. Можливо, це було зроблено, щоб навмисно забути неприємний чи ганебний досвід, або ж щоб порвати з минулим. Або, можливо, ви зазнали відсутності через раптову смерть (без свіжої резервної копії), або спогади стерли проти вашої волі. У будь-якому випадку, ці спогади повинні бути важливими та значущими, а не банальними. Або існує доказ того, що трапилося, або є НІПи, що знають всю історію. Ігрові майстри можуть використовувати це як інструмент, щоб переслідувати вас привидами та таємницями з вашого минулого.

### Ризик зараження

**Риса ▼ морфа • Бонус ОМ: 1/2**

Ваш морф вразливий щодо екссургентної інфекції. Застосовуйте модифікатор -10 за рівень до перевірок СОМ, що робляться для опору біологічній екссургентній вірусній інфекції. Ця риса доступна лише для біоморфів.

### Розлад перевбирання

**Риса ▲ его • Бонус ОН: 2/4/6**

Пристосування до нових морфів особливо важке для вас. Застосовуйте модифікатор -10 за рівень до [перевірок Цілісності](../15/02-resleeving.md#Перевірка-цілісності) та [перевірок стресу перевбирання](../15/02-resleeving.md#Перевірка-стресу-перевбирання).

### Слабка імунна система

**Риса ▼ морфа • Бонус ОМ: 1/2**

Ця риса доступна лише для біоморфів. Імунна система такого морфа легко ослаблюється. Застосовуйте модифікатор -10 за рівень при опорі ефектам хвороб, наркотиків, хімікатів і токсинів.

### Спогади-артефакт

**Риса ▼ морфа • Бонус ОМ: 1**

Спогади попереднього его певним чином пережили процес стирання та залишаються в мізках чи залізі цього морфа. Раз на сесію у вашому розумі спливає спогад з чужого минулого. Ці спогади часто емоційно заряджені та бентежні; пройдіть перевірку МИС або отримайте ЗС 1к6. Ці спогади інтегруються з вашими власними, хоча їх можна видалити психохірургією.

Порадьтеся з ігровим майстром, щоб визначити подробиці цих спогадів. Майстру варто використовувати ці випадки пригадування для сюжетних потреб; вони можуть розкривати чутливі дані, компрометуючі докази, таємниці, приховані від публіки, або деталі, які попереднє его не хоче поширювати.

### Субтильність

**Риса ▼ морфа • Бонус ОМ: 2/4**

Цей морф не такий міцний, як подібні моделі. Знизьте Міцність на 5. Це також знизить Поріг ран (рівний МІЦ ÷ 5) та Планку смерті (МІЦ × 1.5 для біоморфів, МІЦ × 2 для синтморфів).

### Тупоумство

**Риса ▲ его або ▼ морфа • Бонус в ОН або ОМ: 1/2/3**

Ви не найрозумніші на світі. Застосовуйте модифікатор -5 за рівень до перевірок МИС.

### Чорна мітка

**Риса ▲ его • Бонус ОН: 1/2/3**

Ви зробили в минулому щось таке, що заслужило вам чорну мітку в репутації щодо однієї конкретної фракції, яка продовжує переслідувати вас. Застосовуйте модифікатор -10 за рівень до взаємодій в мережі репутації та перевірок соціальних навичок, що включають цю фракцію. Цю рису можна взяти кілька разів для різних фракцій.

### Чорний список

**Риса ▲ его • Бонус ОН: 1/4**

Певні кола внесли вас до чорного списку, незалежно від того, чи ви це заслужили. Вам заборонено мати рейтинг репутації вище 0 в одній конкретній мережі репутації. Для мереж репутації поза вашою фракцією це рахується як рівень 1. Для мережі репутації, центральної для вашої фракції, це рахується як рівень 2. Люди в цій мережі будуть відмовлятися вам допомогти через страх відплати та руйнування їхньої власної репутації. Цю рису можна взяти кілька разів для різних мереж репутації.
